<!DOCTYPE html>
<html lang="Soomaali">
  <head>
    <meta charset="utf-8">
    <meta name="viewport" content="width=device-width,initial-scale=1">
    <title>Cutubka koowaad:  Baaqa Jamhuuriyadda Federaalka Soomaaliya | Dastuurka</title>
    <meta name="description" content="Jamhuuriyadda Federaalka ee Soomaaliya">
    <link rel="icon" href="/somalia.png">
    
    <link rel="preload" href="/assets/css/0.styles.a5e41e54.css" as="style"><link rel="preload" href="/assets/js/app.aa730e49.js" as="script"><link rel="preload" href="/assets/js/4.8f67abff.js" as="script"><link rel="prefetch" href="/assets/js/2.a4cf675e.js"><link rel="prefetch" href="/assets/js/3.ffa4d33b.js"><link rel="prefetch" href="/assets/js/5.f216c462.js"><link rel="prefetch" href="/assets/js/6.3dc1da16.js"><link rel="prefetch" href="/assets/js/7.5db693cb.js"><link rel="prefetch" href="/assets/js/8.28b627c0.js">
    <link rel="stylesheet" href="/assets/css/0.styles.a5e41e54.css">
  </head>
  <body>
    <div id="app" data-server-rendered="true"><div class="theme-container"><header class="navbar"><div class="sidebar-button"><svg xmlns="http://www.w3.org/2000/svg" aria-hidden="true" role="img" viewBox="0 0 448 512" class="icon"><path fill="currentColor" d="M436 124H12c-6.627 0-12-5.373-12-12V80c0-6.627 5.373-12 12-12h424c6.627 0 12 5.373 12 12v32c0 6.627-5.373 12-12 12zm0 160H12c-6.627 0-12-5.373-12-12v-32c0-6.627 5.373-12 12-12h424c6.627 0 12 5.373 12 12v32c0 6.627-5.373 12-12 12zm0 160H12c-6.627 0-12-5.373-12-12v-32c0-6.627 5.373-12 12-12h424c6.627 0 12 5.373 12 12v32c0 6.627-5.373 12-12 12z"></path></svg></div> <a href="/" class="home-link router-link-active"><!----> <span class="site-name">Dastuurka</span></a> <div class="links" style="max-width:nullpx;"><div class="search-box"><input aria-label="Search" autocomplete="off" spellcheck="false" value=""> <!----></div> <nav class="nav-links can-hide"><div class="nav-item"><a href="/" class="nav-link">Home</a></div><div class="nav-item"><a href="/dastuurka/" class="nav-link router-link-exact-active router-link-active">Dastuurka</a></div><div class="nav-item"><a href="/guide/" class="nav-link">Guide</a></div><div class="nav-item"><a href="http://www.jccp.gr.jp/_src/sc2322/Guidebook20on20Provisional20Constitution20of20Somalia.pdf" target="_blank" rel="noopener noreferrer" class="nav-link external">
  Guide Book
  <svg xmlns="http://www.w3.org/2000/svg" aria-hidden="true" x="0px" y="0px" viewBox="0 0 100 100" width="15" height="15" class="icon outbound"><path fill="currentColor" d="M18.8,85.1h56l0,0c2.2,0,4-1.8,4-4v-32h-8v28h-48v-48h28v-8h-32l0,0c-2.2,0-4,1.8-4,4v56C14.8,83.3,16.6,85.1,18.8,85.1z"></path> <polygon fill="currentColor" points="45.7,48.7 51.3,54.3 77.2,28.5 77.2,37.2 85.2,37.2 85.2,14.9 62.8,14.9 62.8,22.9 71.5,22.9"></polygon></svg></a></div><div class="nav-item"><a href="/xeerhoosaadka/" class="nav-link">Xeer Hoosaadka</a></div><div class="nav-item"><div class="dropdown-wrapper"><a class="dropdown-title"><span class="title">Languages</span> <span class="arrow right"></span></a> <ul class="nav-dropdown" style="display:none;"><li class="dropdown-item"><!----> <a href="/dastuurka/" class="nav-link router-link-exact-active router-link-active">Soomaali</a></li><li class="dropdown-item"><!----> <a href="/lang/" class="nav-link">English</a></li></ul></div></div> <!----></nav></div></header> <div class="sidebar-mask"></div> <div class="sidebar"><nav class="nav-links"><div class="nav-item"><a href="/" class="nav-link">Home</a></div><div class="nav-item"><a href="/dastuurka/" class="nav-link router-link-exact-active router-link-active">Dastuurka</a></div><div class="nav-item"><a href="/guide/" class="nav-link">Guide</a></div><div class="nav-item"><a href="http://www.jccp.gr.jp/_src/sc2322/Guidebook20on20Provisional20Constitution20of20Somalia.pdf" target="_blank" rel="noopener noreferrer" class="nav-link external">
  Guide Book
  <svg xmlns="http://www.w3.org/2000/svg" aria-hidden="true" x="0px" y="0px" viewBox="0 0 100 100" width="15" height="15" class="icon outbound"><path fill="currentColor" d="M18.8,85.1h56l0,0c2.2,0,4-1.8,4-4v-32h-8v28h-48v-48h28v-8h-32l0,0c-2.2,0-4,1.8-4,4v56C14.8,83.3,16.6,85.1,18.8,85.1z"></path> <polygon fill="currentColor" points="45.7,48.7 51.3,54.3 77.2,28.5 77.2,37.2 85.2,37.2 85.2,14.9 62.8,14.9 62.8,22.9 71.5,22.9"></polygon></svg></a></div><div class="nav-item"><a href="/xeerhoosaadka/" class="nav-link">Xeer Hoosaadka</a></div><div class="nav-item"><div class="dropdown-wrapper"><a class="dropdown-title"><span class="title">Languages</span> <span class="arrow right"></span></a> <ul class="nav-dropdown" style="display:none;"><li class="dropdown-item"><!----> <a href="/dastuurka/" class="nav-link router-link-exact-active router-link-active">Soomaali</a></li><li class="dropdown-item"><!----> <a href="/lang/" class="nav-link">English</a></li></ul></div></div> <!----></nav>  <ul class="sidebar-links"><li><div class="sidebar-group first"><p class="sidebar-heading open"><span>Cutubka koowaad:  Baaqa Jamhuuriyadda Federaalka Soomaaliya</span> <!----></p> <ul class="sidebar-group-items"><li><a href="/dastuurka/#qodobka-1aad" class="sidebar-link">Qodobka 1aad</a><ul class="sidebar-sub-headers"></ul></li><li><a href="/dastuurka/#qodobka-2aad" class="sidebar-link">Qodobka 2aad</a><ul class="sidebar-sub-headers"></ul></li><li><a href="/dastuurka/#qodobka-3aad" class="sidebar-link">Qodobka 3aad</a><ul class="sidebar-sub-headers"></ul></li><li><a href="/dastuurka/#qodobka-4aad" class="sidebar-link">Qodobka 4aad</a><ul class="sidebar-sub-headers"></ul></li><li><a href="/dastuurka/#qodobka-5aad" class="sidebar-link">Qodobka 5aad</a><ul class="sidebar-sub-headers"></ul></li><li><a href="/dastuurka/#qodobka-6aad" class="sidebar-link">Qodobka 6aad</a><ul class="sidebar-sub-headers"></ul></li><li><a href="/dastuurka/#qodobka-7aad" class="sidebar-link">Qodobka 7aad</a><ul class="sidebar-sub-headers"></ul></li><li><a href="/dastuurka/#qodobka-8aad" class="sidebar-link">Qodobka 8aad</a><ul class="sidebar-sub-headers"></ul></li><li><a href="/dastuurka/#qodobka-9aad" class="sidebar-link">Qodobka 9aad</a><ul class="sidebar-sub-headers"></ul></li><li><a href="/dastuurka/#cutubka-labaad-xuquuqda-asaasiga-ah-iyo-waajibaadka-muwaaddinka" class="sidebar-link">Cutubka Labaad:  Xuquuqda Asaasiga ah iyo Waajibaadka Muwaaddinka</a><ul class="sidebar-sub-headers"></ul></li><li><a href="/dastuurka/#qodobka-10aad" class="sidebar-link">Qodobka 10aad</a><ul class="sidebar-sub-headers"></ul></li><li><a href="/dastuurka/#qodobka-11aad" class="sidebar-link">Qodobka 11aad</a><ul class="sidebar-sub-headers"></ul></li><li><a href="/dastuurka/#qodobka-12aad" class="sidebar-link">Qodobka 12aad</a><ul class="sidebar-sub-headers"></ul></li><li><a href="/dastuurka/#qodobka-13aad" class="sidebar-link">Qodobka 13aad</a><ul class="sidebar-sub-headers"></ul></li><li><a href="/dastuurka/#qodobka-14aad" class="sidebar-link">Qodobka 14aad</a><ul class="sidebar-sub-headers"></ul></li><li><a href="/dastuurka/#qodobka-15aad" class="sidebar-link">Qodobka 15aad</a><ul class="sidebar-sub-headers"></ul></li><li><a href="/dastuurka/#qodobka-16aad" class="sidebar-link">Qodobka 16aad.</a><ul class="sidebar-sub-headers"></ul></li><li><a href="/dastuurka/#qodobka-17aad" class="sidebar-link">Qodobka 17aad.</a><ul class="sidebar-sub-headers"></ul></li><li><a href="/dastuurka/#qodobka-18aad" class="sidebar-link">Qodobka 18aad.</a><ul class="sidebar-sub-headers"></ul></li><li><a href="/dastuurka/#qodobka-19aad" class="sidebar-link">Qodobka 19aad.</a><ul class="sidebar-sub-headers"></ul></li><li><a href="/dastuurka/#qodobka-20aad" class="sidebar-link">Qodobka 20aad.</a><ul class="sidebar-sub-headers"></ul></li><li><a href="/dastuurka/#qodobka-21aad" class="sidebar-link">Qodobka 21aad.</a><ul class="sidebar-sub-headers"></ul></li><li><a href="/dastuurka/#qodobka-22aad" class="sidebar-link">Qodobka 22aad.</a><ul class="sidebar-sub-headers"></ul></li><li><a href="/dastuurka/#qodobka-24aad" class="sidebar-link">Qodobka 24aad.</a><ul class="sidebar-sub-headers"></ul></li><li><a href="/dastuurka/#qodobka-26aad" class="sidebar-link">Qodobka 26aad.</a><ul class="sidebar-sub-headers"></ul></li><li><a href="/dastuurka/#qodobka-27aad" class="sidebar-link">Qodobka 27aad.</a><ul class="sidebar-sub-headers"></ul></li><li><a href="/dastuurka/#qodobka-28aad" class="sidebar-link">Qodobka 28aad.</a><ul class="sidebar-sub-headers"></ul></li><li><a href="/dastuurka/#qodobka-29aad" class="sidebar-link">Qodobka 29aad.</a><ul class="sidebar-sub-headers"></ul></li><li><a href="/dastuurka/#qodobka-30aad" class="sidebar-link">Qodobka 30aad.</a><ul class="sidebar-sub-headers"></ul></li><li><a href="/dastuurka/#qodobka-31aad" class="sidebar-link">Qodobka 31aad.</a><ul class="sidebar-sub-headers"></ul></li><li><a href="/dastuurka/#qodobka-32aad" class="sidebar-link">Qodobka 32aad.</a><ul class="sidebar-sub-headers"></ul></li><li><a href="/dastuurka/#qodobka-33aad" class="sidebar-link">Qodobka 33aad.</a><ul class="sidebar-sub-headers"></ul></li><li><a href="/dastuurka/#qodobka-34aad" class="sidebar-link">Qodobka 34aad.</a><ul class="sidebar-sub-headers"></ul></li><li><a href="/dastuurka/#qodobka-35aad" class="sidebar-link">Qodobka 35aad.</a><ul class="sidebar-sub-headers"></ul></li><li><a href="/dastuurka/#qodobka-36aad" class="sidebar-link">Qodobka 36aad.</a><ul class="sidebar-sub-headers"></ul></li><li><a href="/dastuurka/#qodobka-37aad" class="sidebar-link">Qodobka 37aad.</a><ul class="sidebar-sub-headers"></ul></li><li><a href="/dastuurka/#qodobka-38aad" class="sidebar-link">Qodobka 38aad.</a><ul class="sidebar-sub-headers"></ul></li><li><a href="/dastuurka/#qodobka-39aad" class="sidebar-link">Qodobka 39aad.</a><ul class="sidebar-sub-headers"></ul></li><li><a href="/dastuurka/#qodobka-40aad" class="sidebar-link">Qodobka 40aad.</a><ul class="sidebar-sub-headers"></ul></li><li><a href="/dastuurka/#qodobka-41aad" class="sidebar-link">Qodobka 41aad.</a><ul class="sidebar-sub-headers"></ul></li><li><a href="/dastuurka/#qodobka-42aad-madaxa-saddexaad" class="sidebar-link">Qodobka 42aad - Madaxa Saddexaad:</a><ul class="sidebar-sub-headers"></ul></li><li><a href="/dastuurka/#cutubka-saddexaad-dhulka-hantida-iyo-deegaanka" class="sidebar-link">Cutubka Saddexaad:  Dhulka, Hantida iyo Deegaanka</a><ul class="sidebar-sub-headers"></ul></li><li><a href="/dastuurka/#qodobka-43aad" class="sidebar-link">Qodobka 43aad.</a><ul class="sidebar-sub-headers"></ul></li><li><a href="/dastuurka/#qodobka-44aad" class="sidebar-link">Qodobka 44aad.</a><ul class="sidebar-sub-headers"></ul></li><li><a href="/dastuurka/#qodobka-45aad" class="sidebar-link">Qodobka 45aad.</a><ul class="sidebar-sub-headers"></ul></li><li><a href="/dastuurka/#cutubka-afraad-matilaada-shacabka" class="sidebar-link">Cutubka Afraad: Matilaada Shacabka</a><ul class="sidebar-sub-headers"></ul></li><li><a href="/dastuurka/#madaxa-koowaad-mabaadi’da-guud-ee-matilaadda-shacabka" class="sidebar-link">Madaxa Koowaad: Mabaadi’da Guud ee Matilaadda Shacabka</a><ul class="sidebar-sub-headers"></ul></li><li><a href="/dastuurka/#qodobka-46aad" class="sidebar-link">Qodobka 46aad.</a><ul class="sidebar-sub-headers"></ul></li><li><a href="/dastuurka/#madaxa-labaad-doorashooyinka" class="sidebar-link">Madaxa Labaad: Doorashooyinka</a><ul class="sidebar-sub-headers"></ul></li><li><a href="/dastuurka/#qodobka-47aad" class="sidebar-link">Qodobka 47aad.</a><ul class="sidebar-sub-headers"></ul></li><li><a href="/dastuurka/#cutubka-shanaad-baahsanaanta-awoodda-xukuumadaha-ee-jamhuuriyadda-federaalka-ee-soomaaliya" class="sidebar-link">Cutubka Shanaad: Baahsanaanta Awoodda Xukuumadaha Ee Jamhuuriyadda Federaalka Ee Soomaaliya</a><ul class="sidebar-sub-headers"></ul></li><li><a href="/dastuurka/#qodobka-48aad" class="sidebar-link">Qodobka 48aad.</a><ul class="sidebar-sub-headers"></ul></li><li><a href="/dastuurka/#qodobka-49aad" class="sidebar-link">Qodobka 49aad.</a><ul class="sidebar-sub-headers"></ul></li><li><a href="/dastuurka/#qodobka-50aad" class="sidebar-link">Qodobka 50aad.</a><ul class="sidebar-sub-headers"></ul></li><li><a href="/dastuurka/#qodobka-51aad" class="sidebar-link">Qodobka 51aad.</a><ul class="sidebar-sub-headers"></ul></li><li><a href="/dastuurka/#qodobka-52aad" class="sidebar-link">Qodobka 52aad.</a><ul class="sidebar-sub-headers"></ul></li><li><a href="/dastuurka/#qodobka-53aad" class="sidebar-link">Qodobka 53aad.</a><ul class="sidebar-sub-headers"></ul></li><li><a href="/dastuurka/#qodobka-54aad" class="sidebar-link">Qodobka 54aad.</a><ul class="sidebar-sub-headers"></ul></li><li><a href="/dastuurka/#cutubka-lixaad-baarlamaanka-federaalka-madaxa-koowaad-qodobbo-guud-ee-baarlamaanka-federaalka" class="sidebar-link">Cutubka Lixaad: Baarlamaanka Federaalka Madaxa Koowaad: Qodobbo Guud ee Baarlamaanka Federaalka</a><ul class="sidebar-sub-headers"></ul></li><li><a href="/dastuurka/#qodobka-55aad" class="sidebar-link">Qodobka 55aad.</a><ul class="sidebar-sub-headers"></ul></li><li><a href="/dastuurka/#qodobka-56aad" class="sidebar-link">Qodobka 56aad.</a><ul class="sidebar-sub-headers"></ul></li><li><a href="/dastuurka/#qodobka-57aad" class="sidebar-link">Qodobka 57aad.</a><ul class="sidebar-sub-headers"></ul></li><li><a href="/dastuurka/#qodobka-58aad" class="sidebar-link">Qodobka 58aad.</a><ul class="sidebar-sub-headers"></ul></li><li><a href="/dastuurka/#qodobka-59aad" class="sidebar-link">Qodobka 59aad.</a><ul class="sidebar-sub-headers"></ul></li></ul></div></li></ul> </div> <div class="page"> <div class="content"><h1 id="cutubka-koowaad-baaqa-jamhuuriyadda-federaalka-soomaaliya"><a href="#cutubka-koowaad-baaqa-jamhuuriyadda-federaalka-soomaaliya" aria-hidden="true" class="header-anchor">#</a> Cutubka koowaad: <br> Baaqa Jamhuuriyadda Federaalka Soomaaliya</h1> <h2 id="qodobka-1aad"><a href="#qodobka-1aad" aria-hidden="true" class="header-anchor">#</a> Qodobka 1aad</h2> <p><strong>Jamhuuriyadda Federaalka Soomaaliy</strong></p> <ol><li><p>Soomaaliya waa jamhuuriyad federaal ah, leh gobannimo, dimoqraaddi ah, oo ku dhisan matilaadda dadweynaha, loo dhan yahay oo ku salaysan nidaam axsaab badan iyo caddaalad bulshadeed.</p></li> <li><p>Allahu Subxaanahu wa Tacaalaa ka sokow (SWT), awoodda oo dhan waxa leh shacabka, wuxuuna ugu isticmaalayaa si toos ah iyo isagoo adeegsanaya hay'adihiisa uu u xilsaartay, si waafaqsan <strong>Dastuurka</strong> iyo shuruucda. waxaa reeban in qof ama qeyb ka mid ah bulshada sheegato gobannimada iyo midnimada jamhuuriyadda Federaalka Soomaaliya waa laguma-xadgudbaan.</p></li></ol> <h2 id="qodobka-2aad"><a href="#qodobka-2aad" aria-hidden="true" class="header-anchor">#</a> Qodobka 2aad</h2> <p><strong>Dowlada iyo Diinta</strong></p> <ol><li>Islaamku waa Diinta Dowladda.</li> <li>Diin aan ahayn <strong>Islaamka</strong> luguma faafin karo dalka.</li> <li>Lama soo Saari karo sharci aan waafaqsaneyn Mabaadi'da Guud ee Shareecada <strong>Islaamka</strong> iyo Maqaasiiddeeda.</li></ol> <h2 id="qodobka-3aad"><a href="#qodobka-3aad" aria-hidden="true" class="header-anchor">#</a> Qodobka 3aad</h2> <p><strong>Mabaadi’da Asaasiga</strong></p> <ol><li><p>Dastuurka Soomaaliya waxaa saldhig u ah <strong>Qur’aanka kariimka ah iyo Sunnada Nabigeenna
Muxammed (NNKH),</strong> wuxuuna ilaalinayaa maqaasidda (ujeeddooyinka) shareecada iyo caddaaladda
bulshada.</p></li> <li><p>Jamhuuriyadda Federaalka Soomaaliya waa dal <strong>Islaam</strong> ah, kana mid ah ummadaha Carabta iyo
Afrikaanka.</p></li> <li><p>Mabaadi’da asaasiga ah ee Jamhuuriyadda Federaalka Soomaaliya waxay ku dhisan yihiin mabaadi’da asaasiga ah ee awood qaybsiga Nidaamka Federaalka.</p></li> <li><p>Dastuurka Soomaaliya wuxuu dhiirri-gelinayaa xuquuqda Aadanaha, talinta sharciga, shuruudaha
guud ee xeerarka caalamiga ah, caddaaladda, xukuumad loo dhan yahay oo ku dhisan wadatashi,
kala-soocidda awoodaha sharci-dejinta, fulinta iyo garsoor madaxbanaan, iyagoo leh hannaan ku
dhisan isla-xisaabtan iyo hufnaan ka jawaabaya danaha dadweynaha.</p></li> <li><p>Haweenku waa in ay ka mid noqdaan dhammaan hay’adaha guud ee qaranka, si wax-ku-ool ah, gaar
ahaan jagooyinka la isu doorto iyo kuwa la isu magacaabo ee saddexda laamood ee Dawladda iyo
Guddiyada Madaxbannaan ee Qaranka.</p></li></ol> <h2 id="qodobka-4aad"><a href="#qodobka-4aad" aria-hidden="true" class="header-anchor">#</a> Qodobka 4aad</h2> <p><strong>Sarreynta Dastuurka</strong></p> <ol><li><p>Shareecada ka sokow, Dastuurka Jamhuuriyadda Federaalka Soomaaliya waa sharciga dalka
ugu sarreeya, isaga ayayna xukuumaddu u hoggaansamaysaa, wuxuuna hagayaa hal-abuurka iyo
go’aannada siyaasadeed ee qaybaha Dawladda oo dhan.</p></li> <li><p>Sharci kasta ama tallaabo maamul oo ka soo horjeedda Dastuurka, maxkamadda Dastuuriga ah ayaa awood u leh burrinta sharcigaas ama tallaabadaas maamul, si waafaqsan Dastuurkan.</p></li></ol> <h2 id="qodobka-5aad"><a href="#qodobka-5aad" aria-hidden="true" class="header-anchor">#</a> Qodobka 5aad</h2> <p><strong>Afafka Rasmiga ah</strong></p> <p>Afka rasmiga ah ee Jamhuuriyadda Federaalka Soomaaliya waa <strong>Af-soomaaliga</strong> (<em>Maay iyo Maxaa tiri</em>), af Carabigana waa luqadda labaad.</p> <h2 id="qodobka-6aad"><a href="#qodobka-6aad" aria-hidden="true" class="header-anchor">#</a> Qodobka 6aad</h2> <p><strong>Calanka iyo Astaanka Qaranka</strong></p> <ol><li><p>Calanka Jamhuuriyadda Federaalka Soomaaliya, sida lagu muujiyey qaybta A ee Jadwalka koowaad, waa laydi buluug furan ah oo ay dhexda kaga taal xiddig cad oo shangees ah, madaxyo simanna leh.</p></li> <li><p>Astaanta Jamhuuriyadda Federaalka Soomaaliya, sida lagu muujiyey qaybta B ee Jadwalka koowaad, waxay ka kooban tahay gaashaan buluug ah oo leh xiddaayad dahabi ah, dhexdana ku leh xiddig shangees ah oo dheeh qalin ah leh. Gaashaanka dushiisa waxaa ku yaal rukumo Carbeed oo xardhan, lehna shan madax oo dahabi ah oo labada geesba ku yaalliin ay kala qaaran yihiin. Hareeraha waxaa ka haya laba shabeel oo isu tusmaysan, kuna kala taagan labo waran oo isku weydaarsan caaradda hoose ee gashaanka, ayna weheliyaan laba caleen-cawbaar, diillin cadna ay ku qoofalan tahay.</p></li> <li><p>Soomaaliya Hees astaan u ah qaranka wey leedahay waana “Qolobaa Calankeed”.</p></li> <li><p>Dawladaha xubinta ka ah Dawladda Federaalka Soomaaliya waxey yeelan doonaan calankooda iyo astaantooda u gaarka ah si waafaqsan nidaamka Federaalka.</p></li></ol> <h2 id="qodobka-7aad"><a href="#qodobka-7aad" aria-hidden="true" class="header-anchor">#</a> Qodobka 7aad</h2> <p><strong>Dhulka Jamhuuriyadda Federaalka Soomaaiya</strong></p> <ol><li><p>Gobannimada Jamhuuriyadda Federaalka Soomaaliya waxay koobeysaa dhulka Jamhuuriyadda
Federaalka Soomaaliya oo idil, oo ay ku jiraan berriga, badaha, jasiiradaha iyo uurkooda
hoose, hawadooda Sare iyo geyi-qaaradeedka iyo dhul iyo biyo-goboleed kasta oo ku soo biira
Jamhuuriyadda Soomaaliya, si waafaqsan sharci uu Baarlamaanka Qaranku ansixiyo.</p></li> <li><p>Dhulka Jamhuuriyadda Federaalka Soomaaliya waa laguma xad-gudbaan lamana qaybin karo.</p></li> <li><p>Dhulka Jamhuuriyadda Federaalka Soomaaliya ee khilaafaadka soohdimaha caalamiga ka dhasha in xalilintooda loo maro tub nabadeed iyo iskaashi waafaqsan qawaaniinta Dalka u degsan iyo kuwa Caalamiga ah.</p></li> <li><p>Xuduudaha Jamhuuriyadda Federaalka Soomaaliya waa xuduudihii ku astaansanaa Dastuurka 1960ee Soomaaliya.</p></li> <li><p>Xuduudaha Jamhuuriyadda Federaalka Soomaaliya:</p></li></ol> <ul><li>(a) <strong>Waqooyi: Gacanka Cadmeed</strong>;</li> <li>(b) <strong>Waqooyi Galbeed: Jabuuti</strong>;</li> <li>(c) <strong>Galbeed: Itoobiyia</strong>;</li> <li>(d) <strong>Koonfur Galbeed: Kenya</strong>;</li> <li>(e) <strong>Bari: Badweynta Hindiya</strong>.</li></ul> <h2 id="qodobka-8aad"><a href="#qodobka-8aad" aria-hidden="true" class="header-anchor">#</a> Qodobka 8aad</h2> <p><strong>Shacabka iyo Jinsiyadda</strong></p> <ol><li><p>Shacabka Jamhuuriyadda Federaalka Soomaaliyeed waa mid, lamana kala qaybin karo, wuxuuna ka kooban yahay dhammaan muwaadiniinta.</p></li> <li><p>Jinsiyadda Soomaaliyeed waa mid qur ah, sharci gaar ah oo ay soo saaraan Golaha Shacabka ee Dawlada Federaalka Soomaaliyeed ayaana xaddidaya sida lagu helayo, lagu laalayo ama lagu waayayo.</p></li> <li><p>Qof leh jinsiyadda Soomaaliyeed lagama qaadi karo jinsiyadda Soomaaliyeed, xataa hadduu qaato jinsiyad dal kale.</p></li> <li><p>Diidmada, laalista iyo ka-qaadista jinsiyadda laguma xiri karo asbaabo siyaasadeed.</p></li></ol> <h2 id="qodobka-9aad"><a href="#qodobka-9aad" aria-hidden="true" class="header-anchor">#</a> Qodobka 9aad</h2> <p><strong>Magaalo-madaxda Jamhuuriyadda Federaalka Soomaaliya</strong></p> <ol><li>Magaala Maxdaxda Jamhuuriyadda Federaalka Soomaaliya waa Muqadishu. Maqaamka magaalomadaxda
Federaalka Soomaaliya waxaa go’aan looga gaari doonaa dib-u-eegidda Dastuurka, waxaana
sharci gaar ah ka soo saari doona labada aqal ee Baarlamaanka Federaalka Soomaaliya.
<br></li></ol> <hr> <h2 id="cutubka-labaad-xuquuqda-asaasiga-ah-iyo-waajibaadka-muwaaddinka"><a href="#cutubka-labaad-xuquuqda-asaasiga-ah-iyo-waajibaadka-muwaaddinka" aria-hidden="true" class="header-anchor">#</a> Cutubka Labaad: <br> Xuquuqda Asaasiga ah iyo Waajibaadka Muwaaddinka</h2> <h2 id="qodobka-10aad"><a href="#qodobka-10aad" aria-hidden="true" class="header-anchor">#</a> Qodobka 10aad</h2> <p><strong>Karaamada Aadanaha</strong></p> <ol><li>Karaamada aadanuhu waa deeq Ilaahey Subxaanahu wa tacaalaa ku mannaystay qof kasta oo
Banii’aadan ah, xuquuqda aadanahuna deeqdaas ayey ka dhalataa.</li> <li>Karaamada Aadanaha waa laguma-xadgudbaan, dhawristeeduna waa waajib saaran dadka oo dhan.</li> <li>Awoodda Dawladda waa in aan marnaba loo isticmaalin meel-uga-dhicid karaamada Aadanaha.</li></ol> <h2 id="qodobka-11aad"><a href="#qodobka-11aad" aria-hidden="true" class="header-anchor">#</a> Qodobka 11aad</h2> <ul><li><strong>Sinnaanta</strong></li></ul> <ol><li>Muwaaddiniinta oo dhan, iyagoo aan loo eegin lab iyo dheddig, diin, xaalad bulsho ama
dhaqaale, afkaar siyaasadeed, qabiil, naafannimo, xirfad, dhalasho iyo afguri toona, xuquuqda iyo waajibaadkaba waa u siman yihiin sharciga hortiisa.</li> <li>Waa fal takoorid ah haddii natiijadiisu noqoto is-hortaag ama ciriirigelin xaqa qofka, xataa haddii falka si ulakac ah aan loo samayn.</li> <li>Xukuumadda ma takoori karto Qofnaba iyadoo sababeysaneysa da’da, sinjiga,midabka, qabiil, isir,
dhaqan ama lahjad, jinsi, dhalasho, Curyaannimo, diin, siyaasad ama fikir, xirfad, mulkiyad</li> <li>Waa in aan loo arkin fal takoorid ah barnaamijyada Xukuumadda sida Shuruuc, hab siyaasadeed
iyo hab maamul ee loo qorsheeyey in sinnaan buuxda lagu gaarsiiyo dad ama kooxo horay loogu
geystey takoorid ama ku sugan xaalad dib-u-dhacsan.</li></ol> <h2 id="qodobka-12aad"><a href="#qodobka-12aad" aria-hidden="true" class="header-anchor">#</a> Qodobka 12aad</h2> <p><strong>Dhaqangelinta Xuquuqda Asaasiga ah</strong></p> <ol><li><p>Xuquuqda asaasiga ah iyo xorriyadda lagu aqoonsaday qaybtan waa in la dhowraa marka kasta
oo sharci la dejinayo lana fulinayo. Sidoo kale, qof kasta, hay’adaha Dawladda ee heer kasta iyo hay’adaha gaarka ah iyo saraakiisha Dawladdu marka ay gudanayaan xilkooda waa in ay ilaaliyaan xuquuqda aasaasiga ah.</p></li> <li><p>Waajibaadka Dawladdu kuma koobna in ay dhawrto xuquuqda dadka, balse waa in ay qaaddo
tallaabooyin maangal ah oo lagu ilaalinayo in xadgudub uga yimaado cid kale.</p></li> <li><p>Xuquuqda lagu aqoonsaday cutubkan sharci uun baa lagu xaddidi karaa sida ku xusan Qodobka 38.</p></li></ol> <h2 id="qodobka-13aad"><a href="#qodobka-13aad" aria-hidden="true" class="header-anchor">#</a> Qodobka 13aad</h2> <p><strong>Xaqa Nolosha</strong></p> <ol><li>Qof kastaa wuxuu xaq u leeyahay nolol</li></ol> <h2 id="qodobka-14aad"><a href="#qodobka-14aad" aria-hidden="true" class="header-anchor">#</a> Qodobka 14aad</h2> <p><strong>Addoonsi, Midiidin iyo Ku-shaqaysi Qasab ah</strong></p> <ol><li>Sinaba qof looma addoonsan karo, midiidin lagama dhigan karo, lagama ganacsan karo, qasabna
looguma shaqaysan karo.</li></ol> <h2 id="qodobka-15aad"><a href="#qodobka-15aad" aria-hidden="true" class="header-anchor">#</a> Qodobka 15aad</h2> <p><strong>Xorriyadda iyo Nabadgelinta Qofnimada</strong></p> <ol><li><p>Qof kastaa wuxuu xaq u leeyahay xorriyaddiisa shakhsiga ah iyo nabagelyada qofnimadiisa.</p></li> <li><p>Qof kasta wuxuu xaq u leeyahay amaan shaqsiyadeed waxaa ka mid ah: ka-reebanaan xarig aan
sharciga waafaqsaneyn, waxaa kaloo xorriyadda qofnimo ka mid ah ka-reebanaan wax kasta oo
cunfi ah, oo ay ka mid tahay wax kasta oo cunfi ah oo lagula kaco haweenka. Qofna looma geysankaro jirdil, fal bini’aadantinamada ka baxsan.</p></li> <li><p>Qof kasta wuxuu xaq u leeyahay badqabka jirkiisa waana laguma xad gudbaan. Qofna laguma qasbi
karo in lagu sameeyo tijaabo takhtareed ama mid cilmibaariseed, haddii qofka ama xigtadiisa dhowi aynan oggolaanin islamarkaasina aysan jirin talo uu bixiyey xeeldheere caafimaad marka uusan qofku sharciyan awood u lahayn inuu wax oggolaado.</p></li> <li><p>Gudniinka gabdhaha waa caado naxariis-darro iyo xaqiraad u dhiganta jirdil. Gudniinka gabdhaha waa reeban yahay.</p></li> <li><p>Soo rididda ilmuhu waa arrin ka soo horjeedda Shareecada Islaamka, waana reebban tahay, haddii aan ka ahayn xaalad caafimaad aan looga maarmin badbaadinta nolosha hooyada.</p></li></ol> <h2 id="qodobka-16aad"><a href="#qodobka-16aad" aria-hidden="true" class="header-anchor">#</a> Qodobka 16aad.</h2> <p><strong>Xorriyadda ka-mid-noqoshada</strong>
Qof kastaa wuxuu xaq u leeyahay in uu ku biiro qof kale ama koox . Xaqaas waxaa ka mid ah inuu
abaabulo ama ka mid noqdo ururro ay ka mid yihiin ururro shaqaale ama xisbiyo siyaasadeed. Wuxuu
kaloo xor u yahay in uusan cidna ku biirin, lagumana qasbi karo inuu cid kale ku biiro.</p> <h2 id="qodobka-17aad"><a href="#qodobka-17aad" aria-hidden="true" class="header-anchor">#</a> Qodobka 17aad.</h2> <p><strong>Xorriyadda Diinta iyo Caqiiddada</strong></p> <ol><li>Qof kastaa wuxuu xor u yahay in uu ku dhaqmo diintiisa.</li> <li>Diin aan ahayn Islaamka laguma faafin karo Jamhuuriyadda Federaalka Soomaaliya.</li></ol> <h2 id="qodobka-18aad"><a href="#qodobka-18aad" aria-hidden="true" class="header-anchor">#</a> Qodobka 18aad.</h2> <p><strong>Xorriyadda Ra’yiga iyo Afkaarta</strong></p> <ol><li>Qof kastaa wuxuu xaq u leeyahay in uu yeesho, soo bandhigo ra’yigiisa iyo in uu doono, inuu helo
oo gudbiyo ra’yigiisa, xog ama afkaar si kastaba.</li> <li>Xorriyatu qoolka waxaa ka mid, xorriyadda hadalka, saxaafadda iyo wax walba oo soo gelaya
warbaahinta elektaroonikada iyo internet-ka.</li> <li>Qof kastaa wuxuu xaq u leeyahay in uu muujiyo hal’abuurkiisa faneed, xorriyaddiisa aqooneed iyo
xorriyadda cilmi-baarista.</li></ol> <h2 id="qodobka-19aad"><a href="#qodobka-19aad" aria-hidden="true" class="header-anchor">#</a> Qodobka 19aad.</h2> <p><strong>Xurmada Hoyga</strong></p> <ol><li>Qofna gurigiisa ama meeshii kale ee isaga u gaar ah lama geli karo, lama baari karo, lamana basaasi
karo amar garsoore oo sababaysan la’aantiis.</li> <li>Waxaa waajib ah in amarka garsooraha si toos ah loogu akhriyo degganaha hoyga, baarahana waxaa
ka reeban ku xadgudubka sharciga.</li></ol> <h2 id="qodobka-20aad"><a href="#qodobka-20aad" aria-hidden="true" class="header-anchor">#</a> Qodobka 20aad.</h2> <p><strong>Xorriyadda Kulanka, Bannaanbaxa, Cabashada iyo Codsi-wadareedka</strong></p> <ol><li>Qof kastaa wuxuu xaq u leeyahay in uu abaabulo, kana qaybgalo kulammo ama bannaabax oo si
xasilooni ah cabasho loogu muujinayo, iyada oo aan oggolaansho loo baahnayn.</li> <li>Qof kastaa wuxuu xaq u leeyahay inuu cabasho qoraal ah u gudbiyo hay’adaha Dawladda.</li></ol> <h2 id="qodobka-21aad"><a href="#qodobka-21aad" aria-hidden="true" class="header-anchor">#</a> Qodobka 21aad.</h2> <p><strong>Xorriyadda Isu-socodka iyo Degitaanka</strong></p> <ol><li>Qof kasta oo si sharci ah ku deggan dhulka Jamhuuriyaddu wuxuu xaq u leeyahay in uu si xor ah u
degi karo, ugu dhex-socon karo meel kasta oo dalka ka mid ah, kana bixi karo.</li> <li>Muwaaddin kasta wuxuu xaq u leeyahay soo-gelidda iyo joogitaanka waddanka iyo inuu helo
Baasabboor.</li></ol> <h2 id="qodobka-22aad"><a href="#qodobka-22aad" aria-hidden="true" class="header-anchor">#</a> Qodobka 22aad.</h2> <p><strong>Xaqa Ka-qaybgalka Siyaasadda</strong></p> <ol><li>Muwaaddin kastaa wuxuu xaq u leeyahay in uu ka qayb-qaato arrimaha guud ee dadweynaha. Xaqa
kan waxaa ka mid ah:</li></ol> <ul><li>(a) <em>Inuu samaysan karo ama ka mid noqon karo xisbi siyaasadeed, kana qayb-qaadan karo
hawlihiisa;</em></li> <li>(b) <em>In xisbi siyaasadeed gudihiisa looga dooran karo jago kasta.</em></li></ul> <ol start="2"><li>Muwaaddin kasta oo buuxiya shuruudaha sharciga tilmaamayo wuxuu xaq u leeyahay inuu wax
doorto, lana doorto.</li> <li>Xuquuqda ku xusan faqradaha (1) iyo (2) ee qodobkan waa in loogu dhaqmaa si waafaqsan
Dastuurkan iyo sharci Baarlamaanka Federaalka.
##Qodobka 23aad.
<strong>Xorriyadda xirfadda, Shaqada iyo Mihnadda</strong>
Muwaaddin kasta wuxuu xaq u leeyahay in uu si xor ah u doorto xirfadda, shaqada ama mihnadda uu
rabo.</li></ol> <h2 id="qodobka-24aad"><a href="#qodobka-24aad" aria-hidden="true" class="header-anchor">#</a> Qodobka 24aad.</h2> <p><strong>Xiriirka Shaqada</strong></p> <ol><li>Qof kastaa wuxuu xaq u leeyahay inuu helo xiriir shaqo caadil ah.</li> <li>Qof kasta oo shaqaale ahi wuxuu xaq u leeyahay inuu abuuro, kuna biiro urur shaqaale, kana qaybgalo
hawlaha ururkaas.</li> <li>Shaqaale kastaa wuxuu xaq u leeyahay shaqo-joojin.</li> <li>Urur shaqaale, ama loo-shaqeeyayaasha amase loo-shaqeeyaha waxay xaq u leeyihiin inay galaan
gorgortan-wadareed ku saabsan arrimaha shaqada .</li> <li>Qof kasta oo shaqaale ah gaar ahaan dumarka waxa ay xaq gaar ah u leeyihiin in laga ilaaliyo
faraxumeyn, faquuqid iyo takoorid goobaha shaqada. Sharci kasta shaqaale iyo hab dhaqan kasta waa
inuu waafaqsanaadaa sinaanshaha jinsiga ee goobaha shaqada.</li></ol> <h2 id="qodobka-26aad"><a href="#qodobka-26aad" aria-hidden="true" class="header-anchor">#</a> Qodobka 26aad.</h2> <p><strong>Hantida</strong></p> <ol><li>Qof kastaa wuxuu xaq u leeyahay in uu hanti yeesho, ku dhaqmo, ku naalloodo, iskana gado ama
iska wareejiyo markuu doono.</li> <li>Dawladdu waxay si qasab ah hanti ula wareegi kartaa marka ay jirto dan guud. Qof kasta oo
hantidiisa dan guud awgeed loola wareegey wuxuu Dawladda xaq ugu leeyahay magdhaw caaddil ah
oo lagu heshiiyey ama ay maxkamadi go’aamisey.</li></ol> <h2 id="qodobka-27aad"><a href="#qodobka-27aad" aria-hidden="true" class="header-anchor">#</a> Qodobka 27aad.</h2> <p><strong>Dhaqaalaha iyo Xuquuqda Bulshada</strong></p> <ol><li>Qof kastaa wuxuu xaq u leeyahay biyo nadiif ah uu cabo.</li> <li>Qof kastaa wuxuu xaq u leeyahay inuu helo dareyeel caafimaad, cidna lagama hor istaagi karo
daryeel caafimaad oo deg deg ah sabab kasta, oo ay kamid tahay awood la’aan dhaqaale.</li> <li>Qof kastaa wuxuu xaq u leeyahay daryeel bulsho oo dhammaystiran.</li> <li>Xuquuqada lagu aqoonsaday qodobkan waxaa ka mid ah xaqa qof kastaa uu u leeyahay inuu si
sharciga waafaqsan u ilaashado, raadsado, si buuxdana xuquuqdaas u gaaro, iyadoo aanay Dawladdu
ama cid kale ku soo faraggelin.</li> <li>Waa in la hubiyaa in dumarka, dadka da’da, naafada iyo dadka laga tiro badan yahay oo taariikhiyan
latakoori jiray inay helaan kaalmo gaar ah si ay ugaaraan xuquuqdooda dhaqan – dhaqaale.</li></ol> <h2 id="qodobka-28aad"><a href="#qodobka-28aad" aria-hidden="true" class="header-anchor">#</a> Qodobka 28aad.</h2> <p><strong>Daryeelka Qoyska</strong></p> <ol><li>Guurku waa aasaaska qoyska oo ah saldhigga bulshada, ilaalintiisuna waa waajib sharci ah oo saaran
Dawladda.</li> <li>Daryeelka Hooyada iyo Dhallaanka waa waajib saaran Dawladda.</li> <li>Ubadku wuxuu waalidkiis xaq ugu leeyahay xannaano ay ka mid tahay waxbarasho iyo barbaarin.
Haddiise xannaanadaas uu ka waayo deegaanka qoyskiisa waa in loo yeelo cid kale oo daryeesha. Isla
xuquuqdan oo kale ayay leeyihiin carruurta dariiq-joogga ah iyo kuwa aan waalidkood la aqoonnin,
Dawladda ayaana si gaar ah ugu xilsaaran inay xuquuqdooda ilaaliso, si buuxdana ay u helaan.</li> <li>Waalidka aan iskii isugu filnayn wuxuu ubadkiisa qaangaarka ah xaq ugu leeyihiin daryeel sharci ah.</li> <li>Guur ansaxayaa ma jiro haddaanay si xor ah iyo oggolaansho ninka iyo naagta ka timid jirin.
Labaduba waa inay gaareen da’da guurka.</li></ol> <h2 id="qodobka-29aad"><a href="#qodobka-29aad" aria-hidden="true" class="header-anchor">#</a> Qodobka 29aad.</h2> <p><strong>Caruurta</strong></p> <ol><li>Ubad kastaa markuu dhasho wuxuu xaq u leeyahay inuu helo magac suubban iyo jinsiyad.</li> <li>Ubad kastaa wuxuu xaq u leeyahay in laga ilaaliyo dhaqanxumo, dayacaad, xadgudub ama liiditaan.</li> <li>Carruurta looma diri karo inay qabtaan hawl, ama adeegyo aan ku habboonayn da’dooda, ama halis
gelin kara caafimaadkooda ama koritaankooda.</li> <li>Carruurta waxaa la xiri karaa oo keliya muddo gaaban markii la waayo xal kale, lagumana hayn karo
dadka waaweyn dhexdooda marka laga reebo xigtada ugu dhow, waana in lagu hayaa xaalado ku
habboon. Xigtada ugu dhow carruurta waa in sida ugu dhaqsaha badan oo suurtogal ah loo wargeliyaa
xiritaankooda.</li> <li>Ubadku waxay xaq u leeyihiin inay helaan kaalmo qareennimo oo kharajkeeda ay Dawladdu bixiso, si
ay uga badbaadaan dacwad kasta oo caddaalad-darro u keeni karta.</li> <li>Carruurtu waxay xaq u leeyihiin in laga ilaaliyo, loona adeegsan dagaallada hubaysan.</li> <li>Danta carruurta ayaa mar walba mudnaan leh markay joogto arrin kasta oo maslaxaddooda
khusaysa.</li> <li>Ereyga “carruur/ubad” ee qodobkan ku xusan waxaa looga jeedaa qof da’diisu ka yar tahay 18-jir.</li></ol> <h2 id="qodobka-30aad"><a href="#qodobka-30aad" aria-hidden="true" class="header-anchor">#</a> Qodobka 30aad.</h2> <p><strong>Waxabarashada</strong></p> <ol><li>Waxbarashadu waa xuquuq aasaasiga ah ee ay leeyihiin dhammaan muwaaddiniinta Soomaaliyeed.</li> <li>Dhammaan muwaadiniintu waxay xaq u leeyihiin inay helaan waxbarasho lacag la’aan ah ilaa iyo
dugsi sare.</li> <li>Xukuumaddu waxay mudnaan siinaysaa horumarinta, baahinta iyo fidinta waxbarashada
dadweynaha.</li> <li>Waa in lagu dhisaa dugsiyada gaarka ah, machadyada iyo jaamacadaha si sharciga waafaqsan isla
markaana la socdaan barnaamijyada iyo manaahijta waxbarashada dalka.</li> <li>Xukuumaddu waxay dhiirigelineysaa sare-u-qaadidda cilmi-baarista, hal-abuurka iyo farshaxanka,
horumarinta ciyaaraha hiddaha &amp; dhaqanka, isboortiga iyo dhaqanka suuban ee dadka
Soomaaliyeed.</li> <li>Xukuumaddu waxay dugsiyada dalka oo dhan ka hirgelinaysaa manhaj midaysan, waxayna
hubinaysaa dhaqangalkiisa.</li> <li>Xukuumaddu waxay kobcinaysaa waxbarashada sare, machadyada farsamada, tiknoolojiyadda iyo
xarumaha cilmi-baarista.</li> <li>Waxaa qasab ah in la baro diinta Islaamka carruurta dugsiyada Dawladda iyo kuwa gaarka ah.
Arrimmahan laguma dabaqi karo dugsiyada ay leeyihiin dadka aan Muslimka ahayn.</li></ol> <h2 id="qodobka-31aad"><a href="#qodobka-31aad" aria-hidden="true" class="header-anchor">#</a> Qodobka 31aad.</h2> <p><strong>Dhaqanka iyo Afka</strong></p> <ol><li>Dawladdu waa in ay horumarisaa hiddaha iyo dhaqanka suubban ee Shacabka Soomaaliyeed, iyadoo
ku dedaaleysa in ay bulshada ka suuliso caadooyinka haraaga ah iyo kuwa dhowaan-soo-baxa ah ee
wax u dhimaya midnimada, ilbaxnimada iyo caafimaadka bulshada.</li> <li>Dawladdu waa in ay ururisaa, ilaalisaa, kaydisaa waxyaabaha iyo xarumaha taariikhiga ah ee dalka,
iyadoo horumarinaysa aqoonta iyo farsamada xilkaas lagu gudan karo.</li> <li>Dawladdu waa in ay horumarisaa dhaqammada iyo afguriga dadka laga tira badan yahay.</li> <li>Xuquuqda qodobkan ku xusan waa in loogu dhaqmaa si waafaqsan xuquuqda asaasiga ah ee
Dastuurkan lagu aqoonsaday</li></ol> <h2 id="qodobka-32aad"><a href="#qodobka-32aad" aria-hidden="true" class="header-anchor">#</a> Qodobka 32aad.</h2> <p><strong>Xaqa Helidda Macluumaadka</strong></p> <ol><li>Qof kastaa wuxuu xaq u leeyahay in uu helo macluumaadka ay Dawladdu hayso.</li> <li>Qof kastaa wuxuu xaq u leeyahay helitaanka macluumaadka ay cid kale hayso oo loogu baahan
yahay in lagu fuliyo ama lagu ilaaliyo xuquuq kastoo kale oo daw loo leeyahay.</li> <li>Baarlamaanka Federaalku waa in uu soo saaraa sharci lagu hirgelinayo xaqa macluumaad helidda.</li></ol> <h2 id="qodobka-33aad"><a href="#qodobka-33aad" aria-hidden="true" class="header-anchor">#</a> Qodobka 33aad.</h2> <p><strong>Go’aanno Maamul oo Caddaalad ah</strong></p> <p>Qof kasta wuxuu xaq u leeyahay in go’aammada ka soo fula maamullada ay ahaadaan kuwo ku dhisan
sharci, maangal ah, go’aan-ka-gaaristoodana loo maray hannaan caaddil ah.</p> <h2 id="qodobka-34aad"><a href="#qodobka-34aad" aria-hidden="true" class="header-anchor">#</a> Qodobka 34aad.</h2> <p><strong>Xaqa Dacwadda iyo Isdifaaca</strong></p> <ol><li>Qof kastaa wuxuu xaq u leeyahay inuu dacwad sharciga waafaqsan ka furto maxkamadaha awoodda
u leh.</li> <li>Qof kasta wuxuu xaq u leeyahay in uu helo garsoor madax-bannaan, caaddil ah, aan eex lahayn,
laguna qaadayo maxkamad dadweynaha u furan, laguna galo waqti macquul ah, ama golihii kale ee
awood go’aan-gaaris ah u leh:</li></ol> <ul><li>(a) Arrin kastoo ku saabsan xuquuqda iyo waajibaadka madaniga; ama</li> <li>(b) Fal-dembiyeed kasta oo kale lagu soo oogey, ciqaabna lagu mutaysanayo.</li></ul> <ol start="3"><li>Qof kasta wuxuu xaq u leeyahey inuu iska difaaco dacwadda uu danaynayo, heer iyo darajo kasta oo
ay taagan tahay.</li> <li>Dawladdu waxay u kafaalo-qaadaysaa dadka aan awood dhaqaale lahayn inay difaac lacag la’aan ah
helaan.</li> <li>Dawladdu waxay u damaanad qaadaysaa difaac lacag la’aan ah shaqsiyaadka, bulshooyinka marka ay
si sharci ah ay ugu raadinayaan danta guud.</li></ol> <h2 id="qodobka-35aad"><a href="#qodobka-35aad" aria-hidden="true" class="header-anchor">#</a> Qodobka 35aad.</h2> <p><strong>Xuquuqda Eedaysanaha</strong></p> <ol><li>Eedaysanuhu wuxuu la mid yahay qof barii’ ah oo aan dembi gelin ilaa maxkamadi si kama-dambays
ah ugu caddayso dembiga loo haysto.</li> <li>Qof kasta oo xorriyaddiisa shakhsiga ah laga qaado waa in isla markiiba la ogeysiiyaa dembiga lagu
tuhunsan yahay, looguna sheegaa af uu garanayo.</li> <li>Qof kasta oo xorriyaddiisa shakhsiga ah laga qaado waa in xaaladdiisa la gaarsiiyo qoyskiisa ama
eheladiisa.</li> <li>Qofna laguma qasbi karo dembi-qirasho, xukunkiisana saldhig loogama dhigi karo qiraal lagu qasbay.</li> <li>Qof kasta oo la xiraa wuxuu xaq u leeyahay in 48 saac gudahooda lagu horgeeyo maxkamad awood
u leh.</li> <li>Qof kasta oo la xiraa wuxuu xaq u leeyahay in uu qabsado qareen difaaca, haddii uusan awood u
lahaynna ay Xukuumaddu u qabato.</li> <li>Qof kasta oo maxkamad lagu soo taagey tuhun fal dembi-ciqaabeed waxa uu xaq u leeyahay garsoor
caaddil ah.</li> <li>Eedaysanuhu wuxuu xaq u leeyahay in uu goobjoog ka ahaado dacwaddiisa.</li> <li>Eedaysanuhu wuxuu xaq u leeyahay in uu iska difaaco caddaymaha la soo hordhigay ee lidka ku ah.</li> <li>Eedaysanuhu wuxuu xaq u leeyahay in loo qabto turjubaan haddii uusan garanayn afka maxkamadda
laga isticmaalayo.</li> <li>Eedeysanaha laguma hayn karo goob aan sharcigu bannayn, waana in loo oggolaado booqashada
eheladiisa, takhtarkiisa iyo qareenkiisa.</li> <li>Mas’uuliyada ciqaabtu waa shakhsi, qofna looma ciqaabi karo fal-dembiyeed uu galay qof kale.</li> <li>Qofna looma ciqaabi karo fal markii uu ku kacay uusan sharcigu dembi u aqoonsaneyn, haddii
uusan ahayn dembi ka soo horjeeda banii’aadaminnimada, laguna caddeeyey qawaaniinta dawliga ah.</li></ol> <h2 id="qodobka-36aad"><a href="#qodobka-36aad" aria-hidden="true" class="header-anchor">#</a> Qodobka 36aad.</h2> <p><strong>Isucelinta Eedaysanayaasha iyo Dembiilayaasha</strong></p> <ol><li>Isucelinta eedeysanayaasha iyo dembiilayaasha waxaa lagu oggolaan karaa oo keliya si waafaqsan
sharciga, iyo in uu jiro heshiis isu-celin ah oo ay Jamhuuriyadda Federaalka Soomaaliya dhinac
ka tahay iyo heshiis caalami ah oo ku waajibinaya Dawladda Federaalka Soomaaliyeed celinta
eedaysanaha ama dembiilaha.</li> <li>Isucelinta eedaysanaha iyo dembiilaha waa in ay ahaataa mid waafaqasan dhaqanka iyo qaanuunka
caalamiga ah, waana in Baarlamaanka Federaalka ah soo saaraa sharciga lagu maamulayo isucelinta
dembiilayaasha.</li></ol> <h2 id="qodobka-37aad"><a href="#qodobka-37aad" aria-hidden="true" class="header-anchor">#</a> Qodobka 37aad.</h2> <p><strong>Qaxootiga iyo Magangelyada</strong></p> <ol><li>Qof kasta oo Jamhuuriyadda Federaalka Soomaaliya ku soo gala qaxootinnimo wuxuu xaq u
leeyahay in aan dib loo celin ama aan loo qaadin dal kale, haddii ay jirto cabsi muuqata oo ah in uu la
kulmayo ciqaab.</li> <li>Baarlamaanka Federaalka ihi waa in uu soo saaraa sharci waafaqsan qaanuunka caalamiga ah; kaas oo
nidaaminaya qaxootiga ama magangelyo-doonka.</li></ol> <h2 id="qodobka-38aad"><a href="#qodobka-38aad" aria-hidden="true" class="header-anchor">#</a> Qodobka 38aad.</h2> <p><strong>Xaddidaadda Xuquuqda</strong></p> <ol><li>Xuquuqda lagu sheegay Cutubkan waxaa xaddidi kara sharciga, haddii sharcigaasi uusan si gaar ah u
bar-tilmaameedsanayn shakhsiyaad ama kooxo.</li> <li>Xuquuqdan waxaa xaddidaya sharciga, ama waxaaba si gaar ah loogu asteeyay cutubkan, waase
haddii xaddidaaddaasi ay tahay mid si cad u maangal ah ama kuwo la aqbali karo oo waafaqsan
qiyamka lagu qeexay Dastuurka.</li> <li>Marka go’aan laga gaarayo in xaddididda xuquuqdu ay noqoto mid la aqbali karo oo maangal ah,
waa in dhammaan arrimaha xaddeyntan khuseeya xisaabta lagu darsadaa.</li> <li>Arrimaha la xiriira waxaa ka mid ah dabeecadda iyo ahmiyadda xuquuqda la xaddidey iyo
muhimmadda ujeeddo la rabo in lagu gaaro xaddidaadda; haddii xaddididdaasi u habboon tahay
in lagu gaaro ujeeddada ama haddii isla ujeeddadaas lagu gaari karaayey iyadoo aan la xaddidin
xuquuqdaas.</li> <li>Xaddididda suurtogalka ah ee xuquuqda asaasiga ah ee muwaaddinka xilliga xaaladda deg degga
waxaa lagu sheegay Cutubka 14aad, Qodobka 131aad.</li></ol> <h2 id="qodobka-39aad"><a href="#qodobka-39aad" aria-hidden="true" class="header-anchor">#</a> Qodobka 39aad.</h2> <p><strong>Sixidda Ku-xadgudubka Xuquuqda Aadanaha</strong></p> <ol><li>Sharcigu waa in uu qeexaa habraac habboon oo lagu saxayo xadgudubyada xaquuqda Aadanaha.</li> <li>Sixidda xadgudubyadaas waa in lagu helaa maxkamad ay dadku si fudud dacwad uga furan karaan.</li> <li>Qof ama urur kastaa wuu tegi karaa maxkamad, si uu u difaaco xuquuqda dadka kale ee aan
awoodin in ay iskood isu difaacaan.</li></ol> <h2 id="qodobka-40aad"><a href="#qodobka-40aad" aria-hidden="true" class="header-anchor">#</a> Qodobka 40aad.</h2> <p><strong>Fasiraadda Xuquuqda Asaasiga ah</strong></p> <ol><li>Marka la fasiraayo xuquuqda ku xusan qaybtan waa in maxkamaddu ay raadiso qeexidda
ujeeddooyinka laga leeyahay xuquuqdaas iyo qiyamka ay xambaarsan yihiin.</li> <li>Fasiraadda xuquuqdan waxay maxkamaddu tixgelineysaa Shareecada, qaanuunka caalamiga ah iyo
go’aannada maxkamadaha dalal kale, inkasta oo ayan qasab ku ahayn inay raacdo go’aannadooda.</li> <li>Marka guud ahaan sharci la fasiraayo ama la dhaqan-gelinaayo, maxkamad kasta ama xeer-beegti waa
in ay tixgelisaa muhiimmada qodobbada Cutubkan, intii suurtagal ahna go’aannadooda ka dhigaan
kuwo la socon kara qodobbadaasi.</li> <li>Xuquuqda asaasiga ah ee ku xusan Cutubkan kama hor-imaaan karaan xuquuqda kale ee Shareecada
Islaamku jideysey iyo xeer-dhaqameedka la jaanqaadi kara Shareecada iyo Dastuurka.</li></ol> <h2 id="qodobka-41aad"><a href="#qodobka-41aad" aria-hidden="true" class="header-anchor">#</a> Qodobka 41aad.</h2> <p><strong>Guddiga Xuquuqda Aadanaha</strong></p> <ol><li>Baarlamaanka Federaalka ihi waa inuu dhisaa Guddi Xuquuqda Aadanaha u qaybsan oo ka madax
bannaan maamulka Dawladda, lehna ilo dhaqaale oo uu si habsami leh ugu fuliyo hawlihiisa.</li> <li>Hawlaha Guddiga Xuquuqda Aadanaha waa in ay ku jiraan horumarinta aqoonta xuquuqda
Aadanaha iyo, gaar ahaan, Shareecada, asaga oo u dejinaaya halbeegyada dhaqangelinta lagu
hirgelinaayo waajibaadka xuquuqda Aadanaha; dabagelidda xuquuqda Aadanaha ee dalka gudihiisa
iyo baarista eedaha la xiriira xuquuqda aadanaha.</li></ol> <h2 id="qodobka-42aad-madaxa-saddexaad"><a href="#qodobka-42aad-madaxa-saddexaad" aria-hidden="true" class="header-anchor">#</a> Qodobka 42aad - Madaxa Saddexaad:</h2> <p><strong>Waajibaadka Muwaaddinka</strong></p> <ol><li>Sida Diinta Islaamku qabto, caddaaladda waxay ku jirtaa isu-dheellitirnaanta xuquuqda iyo
waajibaadka .</li> <li>Ku-dhaqanka sinnaanta, xorriyaadka iyo xuquuqda lagama sooci karo waajibaadka. Sidaas darteed,
muwaaddin kasta waxaa waajib ku ah in uu:</li></ol> <ul><li>(a) noqdo waddani daacad u ah horumarinta iyo wanaagga dalkiisa;</li> <li>(b) ka qayb-qaato hawlaha waxtarka u leh muwaaddinka, qoyska, wanaagga guud iyo in uu ka
qayb-qaato horumarinta qaranka iyo bulshada uu la nool yahay;</li> <li>(c) horumariyo mas’uuliyadda waalidnimo;</li> <li>(d) dhiiriggeliyo midnimada qaranka, isaga oo kaashanaya muwaaddiniinta kale;</li> <li>(e) horumariyo mabda’a isla-xisaabtanka iyo talinta sharciga;</li> <li>(f) noqdo qof aqoon u leh qodobbada Dastuurka, si daacad ahna uu u taageero, una difaaco
Dastuurka iyo shuruucda dalka;</li> <li>(g) ku dedaalo/ku dedaasho codbixinta xilliyada doorashada;</li> <li>(h) noqdo canshuur-bixiye wanaagsan, si uu uga qayb-qaato kharajka Dawladda si waafaqsan
awooddiisa waxbixineed iyo sharciga;</li> <li>(i) difaaco dhulka Jamhuuriyadda Federaalka Soomaaliya.</li></ul> <h2 id="cutubka-saddexaad-dhulka-hantida-iyo-deegaanka"><a href="#cutubka-saddexaad-dhulka-hantida-iyo-deegaanka" aria-hidden="true" class="header-anchor">#</a> Cutubka Saddexaad: <br> Dhulka, Hantida iyo Deegaanka</h2> <h2 id="qodobka-43aad"><a href="#qodobka-43aad" aria-hidden="true" class="header-anchor">#</a> Qodobka 43aad.</h2> <p><strong>Dhulka</strong></p> <ol><li>Dhulku waa kheyraadka koowaad ee Soomaaliya iyo saldhigga nolosha dadka.</li> <li>Dhulka waa in loo haystaa, loo adeegsadaa, loona maamulaa si caddaalad ah, waxtar leh, waxsoosaar
waarana leh.</li> <li>Xukuumaddu Federaalku waa inay dejiso siyaasad dhuleed oo heer qaran ah oo si joogto ah dib-ueegis
loogu sameeyo. Siyaasaddaasi waa in ay xaqiijiso:</li></ol> <ul><li>(a) U sinnaanshaha fursadaha helitaanka dhulka iyo ka faa’iideysiga kheyraadkiisa;</li> <li>(b) Damaanad-qaadista xuquuqda lahaanshaha dhulka iyo diiwaangelinta;</li> <li>(c) Xaqiijinta ka faa’iideysiga dhulka si waafaqsan Mabaadi’da ka dheefsashada dhulka iyadoon
dhibaato loo geysan.</li> <li>(d) In si deg deg ah oo lagu wada qanci karo loo xalliyo khilaafaadka ka dhasha dhulka iyo
hantida.</li> <li>(e) In la xaddido dhulka uu qof ama shirkadi yeelan karaan;</li> <li>(f) In la nidaamiyo dhaqdhaqaaqa suuqa ka-ganacsiga dhulka, si looga hortago ku-takrifalidda
xuquuqda milkiilayaasha dhulka ee yaryar.</li> <li>(g) Dawladaha Xubinta ka ah Dawladda Federaalka Soomaaliya waxay dejinayaan siyaasaddhuleed
oo heerkooda ah.</li></ul> <ol start="4"><li>Lama bixin karo ruqsad la xiriirta isticmaalka abadiga ah ee berriga, badda iyo hawada sare ee
Jamhuuriyadda Federaalka Soomaaliya. Sharci Baarlamaanka Federaalku soo saaro ayaa xaddidaya
baaxadda, muddada iyo shuruudaha rukhsadaha istcimaalkooda.</li> <li>Dawladda Federaalku iyadoo la tashaneysa Dawladaha xubinta ka ah Federaalka iyo ciddii kale oo ay
quseyso, waxay dejineysaa siyaasadda dhulka iyo qaab lagu koontaroolo, laguna isticmaalo dhulka.</li></ol> <h2 id="qodobka-44aad"><a href="#qodobka-44aad" aria-hidden="true" class="header-anchor">#</a> Qodobka 44aad.</h2> <p><strong>Kheyraadka Dabiiciga ah</strong>
Qaybsiga kheyraadka dabiiciga ah ee Jamhuuriyadda Federaalka Soomaaliya waxaa ka wada xaajoon
doona Dawladda Federaalka Soomaaliya iyo Dawladaha Xubinta ka noqon doona Dawladda Federaalka
Soomaaliya iyadoo loo marayo qaab Dastuuri ah.</p> <h2 id="qodobka-45aad"><a href="#qodobka-45aad" aria-hidden="true" class="header-anchor">#</a> Qodobka 45aad.</h2> <p><strong>Deegaanka</strong></p> <ol><li>Xukuumadda Federaalku waxay mudnaan siinaysaa ilaalinta, keydinta iyo dhawrista Deegaanka,
iyadoo laga ilaalinayo wax kasta oo wax u dhimaya kala-duwanaanshaha noole ee dabiiciga ah iyo
hannaanka deegaameed ee dabiiciga ah.</li> <li>Dhammaan dadka ku nool Jamhuuriyadda Federaalka Soomaaliya waxaa waajib ku ah ilaalinta iyo
kobcinta Deegaanka iyo ka-qaybgalka horumarinta, fulinta, maareynta, xannaanaynta iyo dhawrista
kheyraadka dabiiciga ah iyo Deegaankaba.</li> <li>Xukuumadda Federaalka iyo Dawladaha xubinta ka ah Dawladda Federaalka ee waxyeellada
Deegaanku ay saameeyeen waa in ay:</li></ol> <ul><li>(a) Qaadaan tallaabooyin deg deg ah oo lagu dhaqangelinaayo nadiifinta wasakhda iyo haraaga
sunta halista ah ee lagu shubay dhulka iyo biyaha Jamhuuriyadda Federaalka Soomaaliya;</li> <li>(b) Dejiyaan sharci, qaaddaana tallaabooyinka lagama-maarmaanka ah ee looga hortegayo kudaadinta
iyo ku xabaalidda wasakhdaas; taasoo xeer-jebin ku ah qaanuunka dawliga ah iyo kuxadgudub
gobannimada Jamhuuriyadda Federaalka Soomaaliya;</li> <li>(c) Qaaddaan tallaabooyinka lagama maarmaanka u ah in laga qaado magdhaw kuwa masuulka
ka ah ku-daadinta iyo ku xabaalidda wasakhdaas; ha joogeen Jamhuuriydda Federaalka
Soomaaliya gudaheeda ama meel kale;</li> <li>(d) Qaaddaan tallaabooyinka lagama-maarmaanka u ah dib-u-noolaynta, dib-u- dhiraynta, kor-uqaadidda
iyo ilaalinta Deegaanka, iyo ka hortagga wixii waxyeellayn kara khayraadka dabiiciga
ah iyo Deegaanka dalka.</li></ul> <ol start="4"><li>Xukuumadda Federaalka iyadoo la tashaneysa Dawladaha xubinta ka ah Dawladda Federaalka waxay
dejinaysaa siyaasad guud ee Deegaan ee Jamhuuriyadda Federaalka ee Soomaaliya.</li></ol> <h2 id="cutubka-afraad-matilaada-shacabka"><a href="#cutubka-afraad-matilaada-shacabka" aria-hidden="true" class="header-anchor">#</a> Cutubka Afraad: Matilaada Shacabka</h2> <h2 id="madaxa-koowaad-mabaadi’da-guud-ee-matilaadda-shacabka"><a href="#madaxa-koowaad-mabaadi’da-guud-ee-matilaadda-shacabka" aria-hidden="true" class="header-anchor">#</a> Madaxa Koowaad: Mabaadi’da Guud ee Matilaadda Shacabka</h2> <h2 id="qodobka-46aad"><a href="#qodobka-46aad" aria-hidden="true" class="header-anchor">#</a> Qodobka 46aad.</h2> <p><strong>Awoodda Shacabka</strong></p> <ol><li>Awoodda isxukunku waxay ka bilaabataa, kuna dhammaataa shacabka, asaga oo adeegsanaya
awoodda ah in mar kasta oo loo baahdo uu hay’adaha iyo wakiillada shacabka ku oogi karo laxisaabtan.</li> <li>Nidaamka matilaadda shacabku waa in uu ahaado mid furan oo qof kasta fursad u siinaya inuu ka
qayb-qaato; habraacyadiisa iyo xeerarkiisana si fudud loo fahmi karo.</li> <li>Nidaamka matilaaddu waa inuu ahaadaa mid si ku filan oo macquul ah uga hortegi kara qalalaase ka
dhasha tartanka siyaasadda iyo natiijooyinka doorashada.</li></ol> <h2 id="madaxa-labaad-doorashooyinka"><a href="#madaxa-labaad-doorashooyinka" aria-hidden="true" class="header-anchor">#</a> Madaxa Labaad: Doorashooyinka</h2> <h2 id="qodobka-47aad"><a href="#qodobka-47aad" aria-hidden="true" class="header-anchor">#</a> Qodobka 47aad.</h2> <p><strong>Nidaamka Doorashooyinka iyo Xisbiyada</strong>
Shuruucda ku saabsan Xisbiyada, Diiwaangelintooda, Doorashooyinka heerka dowladda federaalka ah
iyo Guddiga Qaranka ee Madaxbanaan ee Doorashooyinka, waxaa lagu qeexi doonaa shuruuc gaar ah
oo uu soo saaro Golaha Shacabka ee Baarlamaanka Federaalka Soomaaliya.</p> <h2 id="cutubka-shanaad-baahsanaanta-awoodda-xukuumadaha-ee-jamhuuriyadda-federaalka-ee-soomaaliya"><a href="#cutubka-shanaad-baahsanaanta-awoodda-xukuumadaha-ee-jamhuuriyadda-federaalka-ee-soomaaliya" aria-hidden="true" class="header-anchor">#</a> Cutubka Shanaad: Baahsanaanta Awoodda Xukuumadaha Ee Jamhuuriyadda Federaalka Ee Soomaaliya</h2> <p><strong>Madaxa Koowaad: Qaab-Dhismeedka Iyo Madaadi’da Wada-Shaqaynta Heerarka Xukuumadaha</strong></p> <h2 id="qodobka-48aad"><a href="#qodobka-48aad" aria-hidden="true" class="header-anchor">#</a> Qodobka 48aad.</h2> <p><strong>Qaab-dhismeedka Dawladda</strong></p> <ol><li>Qaab-dhismeedka Dawladda ee Jamhuuriyadda Federaalku wuxuu ka kooban yahay 2 heer
Dawladeed:</li></ol> <ul><li>(a) Heerka Xukuumaddu Federaalka</li> <li>(b) Heerka Dawladaha xubinta ka ah Dawladda Federaalka waxaa ka kooban tahay Xukuumaddu
ka tirsan Dawladaha Federaalka iyo Dawladaha Hoose.</li></ul> <ol start="2"><li>Gobol goonni isu taagi karaa ma jiri karo, inta uu Gobol kale uu kuu biirayo, Xukuumaddu
Federaalka Soomaaliya ayaana maamulaysa waxaana waajib ku ah gobolkaas inuu ku biiro gobol kale
ama Dawlad xubin ka ah Dawladda Federaalka muddo labo sano gudahood ah.</li></ol> <h2 id="qodobka-49aad"><a href="#qodobka-49aad" aria-hidden="true" class="header-anchor">#</a> Qodobka 49aad.</h2> <p><strong>Tirada iyo Xudduudaha Dawladaha xubinta ka ah Dawladda Federaalka iyo Degmooyinka</strong></p> <ol><li>Tirada iyo xuduudaha Dawladaha xubinta ka ah Dawladda Federaalka cusub waxaa go’aaminaya
Golaha Shacabka ee Baarlamaanka Federaalka.</li> <li>Golaha Shacabka ee Baarlamaanka Federaalka, inta aanu goyn tirada iyo xudduudaha Dawladaha
xubinta ka ah Dawladda Federaalka, wuxuu magacaabayaa guddi heer qaran ah oo daraasad
ka sameeya, warbixin ay la socdaan talooyinna u bandhiga Golaha Shacabka ee Baarlamaanka
Federaalka.</li> <li>Magacaabidda guddigu lagu xusay faqradda 2 ee kore waa inuu ka horreeyo sharci Golaha Shacabka
ee Baarlamaanka Federaalka uu ansixyo oo qeexaya:</li></ol> <ul><li>(a) Xilalka iyo awoodaha Guddiga;</li> <li>(b) Hal-beegyada uu u cuskanayo samaynta Dawladaha xubinta ka ah Dawladda Federaalka iyo
shuruudaha qayb dalka ka mid ihi ku mutaysan karto inay ka mid noqoto Dawladaha xubinta
ka ah Dawladda Federaalka;</li> <li>(c) Tirada xubnaha guddiga, shuruudaha xubinnimada iyo siyaabaha lagu magacaabayo xubnaha
guddiga, muddada xilhayntood, xuquuqdooda;</li></ul> <ol start="4"><li>Tirada iyo xuduudaha degmooyinka Dawladaha xubinta ka ah Dawladda Federaalka waxaa goynaya
sharci uu soo saaro Baarlamaanka Dawladaha xubinta ka ah Dawladda Federaalka, Golaha Shacabka
ee Federaalkuna oggolaado.</li> <li>Xuduudaha Dawladaha xubinta ka ah Dawladda Federaalku waxay ku salaysnaan doonaan
xuduudihii gobollada ee jirey 1991-kii.</li> <li>Ugu yaraan laba gobol iyo ka badan ayaa ku midoobi kara Dawladaha xubinta ka ah Dawladda
Federaalka iyaga xor u ah go’aankooda.</li></ol> <h2 id="qodobka-50aad"><a href="#qodobka-50aad" aria-hidden="true" class="header-anchor">#</a> Qodobka 50aad.</h2> <p><strong>Mabaadi’da Federaalka ee Jamhuuriyadda Federaalka Soomaaliya</strong></p> <ol><li>Heerarka kale duwan ee Xukuumaduhu marka ay dhexdooda ka macaamilayaan iyo marka ay ku
gudo-jiraan adeegsiga awoodda sharci-dejinta iyo awoodaha kaleba, waa in ay ilaaliyaan mabaadi’da
Federaalnimada; kuwaas oo ah:</li></ol> <ul><li>(a) Heer kasta oo xukuumadeed waa in ay haysato kalsoonida iyo taageerada dadweynaha;</li> <li>(b) Awood walba waa in la siiyo hadba heer xukuumadeedka sida ugu wax-ku-oolsan u fulin karta;</li> <li>(c) Jiritaanka iyo joogtaynta xiriirro iskaashi iyo istaageerid labo-dhinacle ah oo ka dhexeeya
Dawladaha xubnaha ka ah federaalka dhexdooda iyo dawladaha xubnaha ah iyo Xukuumadda
Federaalka ah;</li> <li>(d) Si uu u jiro dareen midnimo qaran, degaan kasta oo ka mid ah Jamhuuriyaddu Federaalka ah
ee Soomaaliya waa inuu helaa adeegyo iyo waxqabad xukuumadeed oo isku mid ah;</li> <li>(e) Khayraadka dalka oo si caddaalad ah loo qaybsado;</li> <li>(f) Dakhli-ururinta oo loo xilsaaro hadba heer xukuumadeedka sida ugu wax-ku-oolsan u fulin
karta;</li> <li>(g) Khilaafaadka oo wadahadal iyo dib-u-heshiin lagu xalliyo.</li></ul> <h2 id="qodobka-51aad"><a href="#qodobka-51aad" aria-hidden="true" class="header-anchor">#</a> Qodobka 51aad.</h2> <p><strong>Xiriirka Iskaashiga Heerarka Dawladaha Jamhuuriyadda Federaalka Soomaaliya</strong></p> <ol><li>Heer kasta oo Xukuumadeed ha ahaadeen heerar siman ama kuwo kala sarreeya waa in ay yeeshaan
xiriir iskaashi oo wanaagsan</li> <li>Xukuumad kasta waa in ay ixtiraamtaa, ilaalisaana xadka awoodaha ay leedahay iyo awoodaha ay
leeyihiin Dawladaha kale, waana in ay:</li></ol> <ul><li>(a) La yeelataa xiriir walaaltinnimo oo wax-ku-ool ah heerarka kale ee Xukuumadaha, una
horseedaa midnimada muwaaddiniinta;</li> <li>(b) Heer kasta oo Xukuumadaha waa in ay ku wargelisaa heerarka kale siyaasadaha iyo
hawlgallada ay ka fulineyso degaannadeeda oo saamayn ku yeelan kara degaannada heerarka
kale;</li> <li>(c) Yeeshaan siyaasado u adeegaya qorshaynta iyo hirgelinta mashaariic hormarineed oo wadajir
ah.</li></ul> <ol start="3"><li>Si loo xaqiijiyo jiritaanka iyo horumarinta xiriirada iskaashiga Federaaliga ah waa in la joogteeyo
kulan sanadeed ay wada yeeshaan madaxda fulinta Xukuumadda Federaalka iyo Madaxda Fulinta
Dawladaha xubinta ka ah Xukuumadda Federaalka si ay isula meeldhigaan:</li></ol> <ul><li>(a) Adkaynta Midnimada Qaranka;</li> <li>(b) Sugidda ammaanka iyo Nabadgelyada Dalka;</li> <li>(c) Horumarinta dhaqan-dhaqaalaha qaranka iyo suuqa mideysan ee dalka;</li> <li>(d) Horuumarinta baraaraha shacabka;</li> <li>(e) Isdhaafsiga macluumaadka.</li> <li>(4) Dhammaan heerarka Xukuumadda waxaa waajib ku ah inay u hoggaansanaadaan Dastuurka dalka,
ayada oo aan heerna isa siinayn awood ka baxsan kuwa Dastuurku siiyey.</li></ul> <ol start="5"><li>Sharci Baarlamaank Federaalku ansxiyay waa inuu xeeriyo:</li></ol> <ul><li>(a) Samaynta hay’ado iyo habraacyo fududaynaya wada falgelidda heerarka Xukuumadda;</li> <li>(b) Samaynta hay’ado habaraacyo fududaynaya xallinta khilaafaadka ka dhex dhasha heerarka Xukuumadda inta aanay u gudbin maxkamad.</li></ul> <h2 id="qodobka-52aad"><a href="#qodobka-52aad" aria-hidden="true" class="header-anchor">#</a> Qodobka 52aad.</h2> <p><strong>Iskaashiga Xukuumadaha xubinta ka ah Dawladda Federaalka</strong></p> <ol><li>Xukuumadda Federaalka ah iyo Xukuumadah xubnaha ka ah waxaa waajib ku ah in
madaxweyneyaasha Dawladaha xubinta ka ah Dawladda Federaalka Soomaaliya iyo
Mas’uuliyiintooda sare yeeshaan kulammo joogto ama kaltan ay kaga wada xaajoodaan arrimaha
degaammadooda wada saameeya oo ay ka mid yihiin:</li></ol> <ul><li>(a) Ilaha biyaha;</li> <li>(b) Beeraha;</li> <li>(c) Xannaanada xoolaha;</li> <li>(d) Daaqa iyo seeraynta;</li> <li>(e) La dagaallanka nabaadguurka iyo ilaalinta deegaanka;</li> <li>(f) Caafimaadka;</li> <li>(g) Tacliinta;</li> <li>(h) Xiriirinta iyo wada-xaajoodka hoggamiyeyaal-dhaqameedka, ilaalinta iyo horumarinta xeerdhaqameedka;</li> <li>(i) Xiriirinta culimada diinta; iyo</li> <li>(j) Dhallinyarada.</li> <li>(2) Dawladaha xubinta ka ah Dawladda Federaalkayadu dhexdooda ama Xukuumadda Federaalka waxay isla geli karaan heshiisyo iskaashi oo ay ku wada hawlgalaan, aanse lahayn awood sharci, kana horimanayn Dastuurka Federaalka iyo kan Dawladaha xubinta ka ah Dawladda Federaalka.</li></ul> <h2 id="qodobka-53aad"><a href="#qodobka-53aad" aria-hidden="true" class="header-anchor">#</a> Qodobka 53aad.</h2> <p><strong>Wada-xaajoodyada Caalamiga</strong></p> <ol><li>Iyada oo la qaddarinayo nuxurka iskaashi ee lagu shaqaynayo, xukuumadda Federaalku waa in ay
Dawlad- goboleedyada kala tashataa wada-xaajoodyada la xiriira kaalmada dibedda, ganacsiga,
cahdiyada ama arrimaha muhiimka ah ee la xiriira heshiisyada caalamiga ah.</li> <li>Marka ay wada-xaajoodyadu si gaar ahaan u saamaynayaan danaha khuseeya dawladda xubinta ka
ah dawladda federaalka, xukuumadda Federaalku ergada wada-xaajoodka geleysa waxaa kaabaya
wakiillo ka socda Dawladaha xubinta ka ah Dawladda Federaalka.</li> <li>Xukuumadda Federaalka marka ay ka hawlgelayso wada- xaajoodyada, waa in ay isu aragtaa
xilgudashadeeduna ka muuqdaa in ay tahay ilaaliyaha danaha Dawladaha xubinta ka ah Dawladda
Federaalka.</li></ol> <h2 id="qodobka-54aad"><a href="#qodobka-54aad" aria-hidden="true" class="header-anchor">#</a> Qodobka 54aad.</h2> <p><strong>Kala Qaybinta Awoodaha</strong>
Awood-qaybsiga siyaasadeed iyo dhaqaale waxaa ka wada xaajoon doona Xukuumadda Federaalka
iyo Dawladaha ka mid noqonaya Dawladda Federaalka Soomaaliya marka laga reebo:</p> <ul><li>(A) Arrimaha Dibadda;</li> <li>(B) Difaaca Qaranka;</li> <li>(C)Jinsiyadda iyo Socdaalka iyo</li> <li>(D) Siyaasadda Lacagta, oo ay awooddeeda iyo mas’uuliyaddeeda yeelaneyso Xukuumadda Federaalka.</li></ul> <h2 id="cutubka-lixaad-baarlamaanka-federaalka-madaxa-koowaad-qodobbo-guud-ee-baarlamaanka-federaalka"><a href="#cutubka-lixaad-baarlamaanka-federaalka-madaxa-koowaad-qodobbo-guud-ee-baarlamaanka-federaalka" aria-hidden="true" class="header-anchor">#</a> Cutubka Lixaad: Baarlamaanka Federaalka <br>Madaxa Koowaad: Qodobbo Guud ee Baarlamaanka Federaalka</h2> <h2 id="qodobka-55aad"><a href="#qodobka-55aad" aria-hidden="true" class="header-anchor">#</a> Qodobka 55aad.</h2> <p><strong>Goleyaasha Baarlamaanka Federaalka</strong></p> <ol><li>Baarlamaanka Federaalka ee Jamhuuriyadda Federaalka Soomaaliya wuxuu ka kooban yahay:</li></ol> <ul><li>(a) Golaha Shacabka , iyo</li> <li>(b) Golaha Aqalka Sare ee Baarlamaanka Federaalka</li></ul> <ol start="2"><li>Golaha Shacabka ee Baarlamaanka Federaalka ah iyo Golaha Aqalka Sare ee Baarlamaanka
Federaalka waxay masuuliyadaha sharci-dejinta u gutaan si waafaqsan Madaxa Afraad ee Dastuurkan
oo ku saabsan habraaca sharci-dejinta Heerka Qaran.</li></ol> <h2 id="qodobka-56aad"><a href="#qodobka-56aad" aria-hidden="true" class="header-anchor">#</a> Qodobka 56aad.</h2> <p><strong>Xilgudashada Baarlamaanka Federaalka</strong><br>
Golayaasha Baarlamaanka Federaalku:</p> <ul><li>(a) Xilalka ay wadaagaan waa inay u gutaan si wadajir ah;</li> <li>(b) Xilalka uu gole waliba gaarka u leeyahay wuxuu u gutaa gaar ahaantiisa.</li></ul> <h2 id="qodobka-57aad"><a href="#qodobka-57aad" aria-hidden="true" class="header-anchor">#</a> Qodobka 57aad.</h2> <p><strong>Xilka Xeerdejinta ay Wadaagaan Labada Gole</strong>: <br> <strong>Xilka sharci-dejinta ee ay wadaagaan labada gole waxaa ka mid ah:</strong></p> <ul><li>(a) Markii loo baahdo Aqalka Golaha Shacabka ee Baarlamaanka Federaalka iyo Aqalka
Dawladaha Federaalka ka mid ah waxay qabsanayaan fadhiyo wadajir ah, waxaana fadhiyadaa
hoggaaminaya Guddoomiyaha Aqalka Sare ama xubin kale oo ka tirsan Baarlamaanka
Federaalka ah hadba sida ay xeerka iyo nidaamka aqalladu dhigayaan.</li> <li>(b) Inta uu guddoominayo fadhiyada wadajirka ah, Guddoomiyaha Aqalka Sare Federaalka ah,
ama Guddoomiyaha Golaha shacabka ama xubintii kale ee la isla garto in ay guddoonka
qabataa, kuma laha wax cod ah arrimaha loo codeynayo, marka laga reebo xaaladda ay
cododkii tiro ahaan sinnaadaan.</li> <li>(c) Iyadoo aan wax loo dhimeyn awoodda uu Baarlamaanku ku habeynayo hawlihiisa iyo shaqofulintiisa,
Madaxweynaha Jamhuuriyadda Federaalka waxaa laga yaabaa, marka uu u arko in
ay ku haboon tahay, in uu ku codsado/ay ku codsato farriin loo diro labada guddoomiye ee
aqallada in la qabto fadhi wadajir ah oo ku saabsan:
<ul><li>(i) Dejinta habraacyada haga hawlaha guddiyada isku dhafan ee labada Gole;</li> <li>(ii) Dhaqangalinta habraacyada meel-marinta go’aannada ay gaaraan guddiyada isku
dhafan;</li> <li>(iii) Wax kabaddalidda iyo dib-u-eegidda Dastuurka si waafaqsan Cutubka 15aad.</li></ul></li></ul> <h2 id="qodobka-58aad"><a href="#qodobka-58aad" aria-hidden="true" class="header-anchor">#</a> Qodobka 58aad.</h2> <p><strong>Shuruudaha Xubinnimada Baarlamaanka Federaalka</strong></p> <ol><li>Qofka loo dooranayo xubinnimadda Baarlamaanka Federaalka waa in:</li></ol> <ul><li>(a) Uu yahay Muwaaddin Jamhuuriyadda Federaalka Soomaaliya, dhimirkiisu dhan yahay,
da’diisuna aanay ka yarayn shan iyo labaatan (25) sano, codbixiye ahaanna u diiwaangashan;</li> <li>(b) Aan xuquuqdiisa muwaaddinnimo go’aan maxkmadeed lagu hakin shantii (5) sano ee ugu
dambaysey;</li> <li>(c) Uu leeyahay ugu yaraan aqoon dugsi sare ama waayo’aragnimo u dhiganta.</li></ul> <ol start="2"><li>Ka hor inta aan qofka la oggolaan murashaxnimadiisa, Guddiga Qaranka ee Madax Bannaan ee
Doorashooyinka waa inuu hubiyo in musharraxu buuxiyey shuruudaha ku cad qodobkan.</li></ol> <h2 id="qodobka-59aad"><a href="#qodobka-59aad" aria-hidden="true" class="header-anchor">#</a> Qodobka 59aad.</h2> <p><strong>Sababaha Lagu Lumiyo Xubinnimada Baarlamaanka Federaalka</strong></p> <ol><li>Xubinnimada Baarlamaanka Federaalka waxaa lagu lumin karaa:</li></ol> <ul><li>(a) Xubinta oo Geeriyoota</li> <li>(b) Xubinta oo ay la soo gudbonaato xaalad xilgudasho la’aaneed oo joogto ah.</li> <li>(c) Xubinta oo istiqaalad u gudbisa aqalka ay xubinta ka tahay, lagana oggolaado.</li> <li>(d) Ka-maqnaansho labo kalfadhi oo caadi ah, iskuna xiga ayada oo aanay jirin sabab maangal ah.</li> <li>(e) Haddii ay xubintu aqbasho xil Dawladeed aan wasiir ka ahayn</li> <li>(f) Haddii la hakiyo xuquuqdiisa muwaaddinnimo, sida ku cad Sharciga.</li> <li>(2) Haddii xubin ka mid ah Baarlamaanka Federaalka lumiso xubinnimadeeda waxaa baddelaya qofka
doorashadii hore ku xigey.</li></ul> <ol start="2"><li>Sharciga doorashada ayaa caddaynaya habraaca loo marayo xulashada xubin- sugaha, waana in lagu
dhaariyo 30 beri gudohood laga bilaabo maalinta xildhibaanka uu beddelayaa lumiyey xubinnimada
Baarlamaanka.</li></ol></div> <div class="page-edit"><!----> <!----></div> <!----> </div> <!----></div></div>
    <script src="/assets/js/4.8f67abff.js" defer></script><script src="/assets/js/app.aa730e49.js" defer></script>
  </body>
</html>
